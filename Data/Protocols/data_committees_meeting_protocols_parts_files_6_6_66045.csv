header,body
,"p_tamars

2006-01-11Liraz









הכנסת השש-עשרה נוסח לא מתוקן

מושב שני

פרוטוקול מס' 86

מישיבת ועדת הכנסת

יום ראשון, י' בטבת התשס""ד (4 בינואר 2004), שעה: 12:00

סדר היום: א. סדרי הדיון בהצעת חוק התקציב לשנת 2004 ובהצעת חוק המדיניות

 הכלכלית לשנת הכספים 2004 (תיקוני חקיקה), התשס""ד-2003

 ובהצעת חוק גיל פרישה, התשס""ד-2003.

פניית יושב ראש ועדת הכספים בדבר טענה על חריגה מגדר נושא

 של הצעת חוק."
נכחו,"חברי הוועדה: רוני בר-און – היו""ר

 יולי-יואל אדלשטיין

 חיים אורון

 דליה איציק

 אריה אלדד

 אברהם בורג

 ענבל גבריאלי

 מיכאל גורלובסקי

 אברהם הירשזון

 רשף חן

 אחמד טיבי

 דוד טל

 דני יתום

 אליעזר (צ'יטה) כהן

 יצחק כהן

 מרינה סולודקין

 גדעון סער

 גילה פינקלשטיין

 מאיר פרוש

 עמיר פרץ

 אהוד רצאבי

 אברהם (בייגה) שוחט

 יובל שטייניץ

 אילן שלגי

 עמרי שרון

 מזכיר הכנסת, אריה האן

 סגן מזכיר הכנסת, דוד לב

 סגנית מזכיר הכנסת, רות קפלן

 מנהלת לשכת מזכיר הכנסת, גאולה רזיאל"
מוזמנים,"לאה אחדות - ביטוח לאומי

אורי יוגב - סגן הממונה על התקציבים, משרד האוצר

יוסי גורדון - אגף התקציבים, משרד האוצר

ייעוץ משפטי: אנה שניידר

 אתי בנדלר

 הלית ברק

מנהלת הוועדה: אתי בן-יוסף

קצרנית: דרורה רשף

סדרי הדיון בהצעת חוק התקציב לשנת 2004 ובהצעת חוק המדיניות הכלכלית

 לשנת הכספים 2004 (תיקוני חקיקה), התשס""ד-2003 ובהצעת חוק גיל פרישה,

התשס""ד-2003."
"היו""ר רוני בר-און","אני מתכבד לפתוח את ישיבת ועדת הכנסת, ישיבה מס' 86. על סדר היום שלנו היו כמה עניינים. הראשון שבהם היה קביעת סדרי הדיון בהצעת חוק התקציב 2004 והצעת חוק המדיניות הכלכלית לשנת הכספים 2004 (תיקוני חקיקה) והצעת חוק גיל פרישה, התשס""ד-2003.

 בין לבין נוספו לסדר היום הזה שני עניינים דחופים אחרים. אחד, פניית יושב ראש ועדת חוקה, חוק ומשפט בדבר טענות של חריגה מגדר נושא הצעות החוק הנדונות: הצעת חוק הרבנות הראשית לישראל והצעת חוק הדיינים, וגם בקשת הממשלה להקדמת דיון בהצעת חוק המים (תיקון מס' 21), התשס""ד-2004.

 בין לבין הדברים הללו ביקש ממני יושב ראש ועדת החוקה, חוק ומשפט שלא להביא את עניין הנושא החדש בנושא חוק הרבנות הראשית וחוק הדיינים עד להודעה חדשה, וגם הממשלה שטרחה והזדרזה הבוקר להניח את הצעת החוק ולבקש פטור מחובת הנחה בעניין חוק המים, ביקשה ממני בשלב זה שלא לדון בזה, אלא בשלב יותר מאוחר.

 כך או כך, נשארנו איפה רק עם הנושא של קביעת סדרי הדיון. ככל הזכור לכם קבענו, ב-24 לדצמבר סדרי דיון, כאשר חשבנו שהחוק יבוא לדיון בשבוע המתחיל ב-28 בדצמבר. קרה אשר קרה והחוק מובא לדיון השבוע הזה. שאלה שאני מבקש לשאול את יושב ראש הקואליציה ואת המורשה לשאת ולתת בשמה של האופוזיציה בעניין הספציפי הזה, חבר הכנסת בורג: הייתה לנו הסכמה – אני מזכיר לכם: הסכמה לפי סעיף 148 לתקנון הכנסת דורשת הסכמה מקיר אל קיר. במתנגד אחד ההסכמה הזאת איננה יכולה לעבור – שבה קבענו תחילת דיון, תחילת דיבורים, גמר דיבורים, תחילת הצבעות, גמר הצבעות וטכניקה לקביעת הסתייגויות ואופן ודרך הצבעה והפסקה או השעיית ישיבה. חשבתי שנעתיק את הדברים אחד על השני בשינויים המתחייבים של תאריך ושל שעות.

 השאלה היא, חברי הכנסת סער ובורג: האם יש הסכמה? יש הסכמה ביניכם? אפשר להעתיק את ההחלטה הקודמת בשינויים הטכניים המתחייבים, תאריך ושעות, ולהעלות אותה כאן ולקבל החלטה? בבקשה, חבר הכנסת בורג."
אברהם בורג,"הסכמה היא הסכמה, מבחינתנו זה בסדר גמור. יש כאן רק שלושה עניינים שאני מבקש להסב את תשומת הלב אליהם."
"היו""ר רוני בר-און",על אופי הדיון? על מהות הדיון?
אברהם בורג,"דקה. אחד: בסעיף 5 להחלטת ועדת הכנסת כתוב: כל האמור לעיל מותנה בכך שהצעת חוק המדיניות הכלכלית כולה וכן הצעת חוק התקציב, יועברו בוועדת הכספים לא יאוחר מיום ____ בשעה 24:00."
"היו""ר רוני בר-און",אני תיקנתי אצלי בטיוטה החדשה בהתאמה להיום.
אברהם בורג,"השאלה היא – ואני ישבתי לפני כן אצל היושב ראש, וליושב ראש לא היה ברור, אז לי על אחת כמה וכמה לא ברור, שהעסק אכן נגמר בוועדת הכספים עד היום בשתים עשרה בלילה. זאת סוגייה ראשונה. אני חושב שהיושב ראש קבע מדיניות נכונה, של – לא להתחיל ואז נצטרך להפסיק ואז כל השבוע מתמרח. צריך לדון בחבילה אחת. זה עניין אחד. עניין שני קשור למשהו - - -"
"היו""ר רוני בר-און",אני טועה אם אני חושב שהיום מצבנו הרבה יותר טוב מאשר ה-24 בדצמבר מבחינת הפרוגנוזה שלנו מה - - -
אברהם בורג,"אני לא יודע. קרא היושב ראש לאורי יוגב, שאל אותו, אני עזבתי את החדר לפני כן כי באתי לפה, לא הייתה לי תחושה שהעסק גמור שם. יש שם איזו בעיה של פיצוח כלשהי. צריך לפצח איזה קוד כלשהו, שאני לא יודע לאן הוא הולך. ולא התחילו להצביע על חוק התקציב, כך אני מבין. זאת אומרת: לפני שבכלל מתחילים לזוז על ההסכמות, צריך לדעת שהסעיף הזה עומד. כי דבר שאני לא מוכן לו זה לגרור את זה כל פעם. נניח, זה נגמר בשתיים ולא בשתים עשרה, אז נדחה בשעתיים. לא . זה ההסכם, אליו הגענו בוועדת ההסכמות, על דעת כך שאנחנו מתחילים את העניין היום או בכל יום ראשון, כלשהו, בתנאי שכל החבילה נגמרת עד אותו יום בלילה.

 שניים: בנינו את לוח הזמנים – סליחה שאני מערב נושא פוליטי בנושא פרלמנטרי – בנינו את לוח הזמנים על דעת שלשתי המפלגות הגדולות יש ועידות במהלכו של השבוע הזה. ארגנו את הכל בדיבורים בין הסיעות, ברשות הדיבור וכולי. סיעת העבודה שיחקה כאן על גבול הזמן מבחינה זאת. בהנחה שהדיונים מתחילים באחת, כונסה הלשכה לשלוש - - -"
דני יתום,שתיים וחצי.
אברהם בורג,"בארבע מתחיל המרכז וכולי. חברים שנמצאים כאן ועושים במלאכה בוועדת כספים וכולי, עומדים על כך – וזה לא עניין של משבר פוליטי. סוגיות מאד קריטיות בחיי המפלגה עולות היום והדחייה של כל התהליך הזה תמנע מחברים מרכזיים בדיון ליטול חלק. לכן, לוח הזמנים שהוסכם עליו הוא קריטי לנו, כדי לאפשר לנו לחיות גם את החיים המפלגתיים וגם את הפרלמנטריים."
"היו""ר רוני בר-און","טוב. בבקשה, יושב ראש הקואליציה, אני לא חושב שאנחנו יכולים לגמור את ההלל על העניין הזה."
גדעון סער,"את ההלל על מה אנחנו צריכים לגמור, אדוני היושב ראש?"
"היו""ר רוני בר-און",על הסיכום שיש לכם.
גדעון סער,"תראה, אדוני היושב ראש. ענייני תקציב בכלל הם פרוזאיים. הם לא עניינים שעליהם אפשר לגמור את ההלל או להתייחס אליהם במידה של התרוממות הרוח שבה מתייחסים לנושאים אחרים.

 אני חושב שבסופו של דבר אין קושי לעמוד בסיכום בהתאמות קלות, אחת מהן מתחייבת, השנייה אני רוצה להציע אותה לחבר הכנסת בורג, אם היא מקובלת עליו, לעניין תחילת הדיון. שהרי הדבר היחידי הרלוונטי לעניין תחילת הדיון הוא ההצבעה על הפיצולים, כי בסך הכל זמן הדיבור ממילא חולק באופן שיתחשב בוועידות או בחברי הכנסת, מבחינת מתי כל מפלגה נושאת את דברה.

 אנחנו יכולים ללכת לשעה שלוש, מתוך הנחה סבירה שאת הפרקים הנותרים הנוגעים לחוק ההסדרים, שבגינם – למרות שמלכתחילה סיכמנו שגם אם יהיה חלק כלשהו מחוק ההסדרים, נתחיל. אבל כדי להגיע לנוסחה פרקטית שלפיה נוכל להצביע על הפיצולים ולשחרר את חברי ועידת העבודה לתפקידם החשוב בבית החייל, אני מציע שנעשה את זה בשלוש. אם יידרש מספר מסוים של אנשים לצאת קודם, אני מוכן לקזז אותם כדי שבאי הוועידה לא יהיו מיותמים לחלוטין, אבל בכל אופן מתוך מגמה שסמוך לתחילת הדיונים יוכלו כל החברים ליהנות מאותו מפגש חשוב עם חברי הוועידה.

לעניין קיום ההצבעות, אני מציע להיות דבקים באותה שעה. הייתי מבקש מחבר הכנסת בורג - ולדעתי זו לא בקשה גדולה אבל אם הוא לא ייעתר לה אני אהיה מוכן להיות צמוד לסיכום הקודם - כדי שלא נפגע בכנסת, וועדת הכספים באמת עושה עבודה מאד אינטנסיבית, להאריך את אותו מועד שדיברנו עליו בחצות בשעתיים צפונה. לפי דעתי, בנסיבות האלה ועדת הכספים תוכל גם למצות את הדיון הענייני וגם לסיים אותו. אני רוצה להבהיר שחוק גיל פרישה הסתיים, חוק ההסדרים כמעט כולו הסתיים – יש עוד שניים וחצי פרקים – וחוק התקציב שנדון, בסך הכל יש דיון אולי בשני נושאים שבהם יש תיקונים. תקציב החינוך ועוד משהו. לכן אני מעריך שעד הלילה, בכל מקרה, תסתיים שם העבודה."
"היו""ר רוני בר-און","יש לך תשובה? רגע, קודם חבר הכנסת יתום."
דני יתום,"אני לא בסוד העניינים, אבל בהמשך לדבריו של חבר הכנסת בורג, אנחנו בנינו על כך שנוכל, מרביתנו לפחות, להשתתף בלשכת המפלגה שמתחילה בשתיים וחצי היום. התכוונו מאחת עד שתיים להיות בכנסת, אם יהיה צורך להשאיר אנשים נוספים, מעטים, לעשות זאת, אבל זה לא ועידת המפלגה. זו לשכת המפלגה שמונה פחות ממאתיים איש, ומתוכם עשרה אחוז הם חברי הכנסת. השתנו כאן סדרי זמנים – לא סדרי בראשית, חלילה וחס - וצריך לנסות ולמצוא דרך שתאפשר לנו גם לקיים את ההליכים הפרלמנטריים, כמובן, גם לקיים את ההליכים הפוליטיים, המפלגתיים. לאירועים האלה הוזמנו אנשים. אנחנו לא יכולים לוותר, לא מכאן ולא מכאן. מאחר שהשתנה הבסיס של לוח הזמנים – אנחנו בנינו את זה. חבר הכנסת בורג אמר: בנינו את זה על סמך בסיס-נתונים מסוים."
"היו""ר רוני בר-און",אתה אומר שמבחינתכם להתחיל את סדר הדוברים בשעה 15:00 זה שיבוש של הוועידה.
דני יתום,"לא, בשעה שלוש איש לא יהיה כאן."
"היו""ר רוני בר-און","יש לי הצעה ושאלה. תקשיב, אדוני יושב ראש הקואליציה. מכיוון שיש כבר שלושה פרקים מחוק ההסדרים שלגביהם הפיצולים לא רלוונטיים יותר, והם: פרק א', מטרת החוק – מה שלא קראנו אז: בשר, פרק ב', תכנון ובנייה, ופרק ג', טלוויזיה לימודית.

 האם אפשר, גבירתי היועצת המשפטית, שנתחיל כפי שתוכנן באחת או בשתיים – אף אחד לא אמר לי אבל אני מניח שאלה הן השעות – לדון בדברים האלה, ואחר כך נעצור, נצביע על הפיצולים ונמשיך הלאה."
אנה שניידר,"אם הוועדה תאשר להניח את החוק חלקים חלקים, אז לפני כל פרק שלגביו יש רלוונטיות לפיצולים, יצטרכו להצביע קודם על הפיצולים."
"היו""ר רוני בר-און","מקובל עליכם? אנחנו מתחילים על הפרקים שכבר נגמרו בחוק ההסדרים. א', מטרת החוק, ב', תכנון ובנייה, ג' טלוויזיה לימודית. כמו שהיה בפעם הקודמת."
גדעון סער,יש הרבה יותר שהסתיים.
אנה שניידר,אבל אנחנו עוד לא מוכנים. יש חלק מהדברים שעדיין לא - - -
"היו""ר רוני בר-און","אמרתי לך, יש תהליך זרימה. זה שגומרים פה למטה בידיים, זה עוד לא אומר שמביאים את זה למליאה. זה עוד צריך לעבור את הייעוץ המשפטי, ואת כל הבלגן.

 אפשר להתחיל בזה ולקבל מכם גרייס? הייתה הסכמה בפעם הקודמת על יום ראשון בשעה 24:00. אפשר לעשות את זה ביום שני 02:00? להביא עד אז את יתר הדברים?"
אברהם בורג,"אדוני היושב ראש, אני חושב שהישיבה הזאת היא קצת מוקדמת, ואני אגיד לך למה. אני יכול לתת לך תשובה על דבר אחד, על שאר הדברים אני לא יכול לתת לך תשובה. אני לא יודע מתי ההצבעות בוועדת הכספים, אני לא יודע על מה ההצבעות, ואני לא יודע מה התוצאות של ההצבעות. האם זה על פיצולים, האם זה על החוק, מה יעבור, מה לא יעבור. אז אני לא רוצה לתת את ההסכמה שלי בלנקו. יכול להיות שיעבור רק שם החוק."
אנה שניידר,לא - - -
אברהם בורג,"סליחה, אני לא יודע. כשאני בא לדיון אני יודע מה עומד לפני, כשכתוב לי שהצעת חוק המדיניות הכלכלית כולה וכן הצעת התקציב יאושרו בוועדת הכספים – עזוב את התאריך. בשלב זה אין לי את וועדת הכספים, אין לי את חוק התקציב ואין לי את חוק המדיניות הכלכלית כולו. אוקי? לכן אני לא רוצה לפרוט את העסק לפרטים. היה לנו עיקרון שנבע מדבריו של יושב ראש הכנסת – ואתה היית נוכח בישיבה – שאנחנו רוצים את כל הדיון בחבילה אחת. לא להתחיל ולהיעצר. אם אני יודע שאני מצביע עכשיו על איזשהם דברים בוועדת הכספים, אינני יודע מתי, ולאחר מכן נוצר משבר ואני צריך להתחיל את הדיון ולהפסיק את הדיון, אני לא רוצה."
"היו""ר רוני בר-און",דעתי כדעתך בעניין הזה. אבל אני מנסה למקד אותך - - -
אברהם בורג,אני לא אתן תשובה על מה שאין לי ביד.
"היו""ר רוני בר-און","אברום, אני מנסה למקד אותך בשני עניינים שאחד עברנו והשני תהיה לנו הסכמה. אחד עברנו, שמלכתחילה אנחנו מתחילים בחלקים, אם כי קיווינו שזה יהיה שני חלקים. החלק הראשון זה הבסיס לדיון ביום ראשון בצהרים עד חצות – ובלבד שיהיה בשר, כהגדרת ההסכמה הקודמת, אתה זוכר, היום לפי דעתי אנחנו נמצאים צעד אחד קדימה ממה שנמצאנו אז, הדבר השני שאני מבקש להסביר לך ולפי דעתי הוא ברור לך מאליו, זה שאם עכשיו אנחנו דוחים את הדיון ולו בשעה, אנחנו כבר לא במצב שאנחנו יכולים להתחיל בלי לשבש לך את הוועידה. אין לי בעיה לדחות את הדיון כרגע בשעה."
אברהם בורג,"אני חושב שזה יהיה נכון ואני רוצה להסביר בכל זאת: ראשית, אני לא רוצה לתת את היד שלי להצבעה על משהו שאני לא יודע מהו. תביא לי משהו מוועדת הכספים, אני אגיד לך - - -"
"היו""ר רוני בר-און",נתת לפני עשרה ימים על פחות מזה.
גדעון סער,בטח.
"היו""ר רוני בר-און",ביום רביעי ה-24 בדצמבר - - -
גדעון סער,לפי סעיף 1.
"היו""ר רוני בר-און","אבל גדעון, תן לי שניה. אני מנסה להסביר - - -"
גדעון סער,אבל כדאי שההחלטה תומצא לחבר הכנסת בורג - - -
אברהם בורג,"גדעון, אם אתה רוצה להתחיל לריב, אני גם יודע לריב."
"היו""ר רוני בר-און","תן לי שניה לנסות. בפעם האחרונה שסיכמנו את הדבר הזה, שעכשיו אנחנו הולכים לתקן אותו תיקוני התאמת תאריך ושעות, ידעת עוד פחות. ואני אגיד לך מה אמרת – מה אמרנו כולנו – כבסיס להסכמה: ""הדיונים יתחילו..."" – וכולי וכולי – ""ובלבד שוועדת הכספים תאשר עד למועד האמור, קרי: התחלת הדיון ביום 28 בדצמבר בשעה 14:00 ובלבד שחלק זה"" – שעליו מתחיל הדיון – ""לא יסתכם בסעיף אחד, מטרות החוק בלבד"". עכשיו אני נותן לך את כל פרק א', את כל פרק ב' ואת כל פרק ג'. זה הרבה יותר מיותר מסעיף אחד."
אברהם בורג,אדוני היושב ראש לא הקשיב לי.
"היו""ר רוני בר-און","יש עוד אפשרות, שהוא לא הבין."
אברהם בורג,"אם לא הבנת, כנראה שהסברתי את עצמי לא בסדר.

 כאשר אנחנו דיברנו על זה בסיבוב הראשון, הייתה אמירה של יושב ראש ועדת הכספים של הכנסת שריחפה באוויר: ""אני, עד היום בערב"" – או מתי שזה לא יהיה – ""גומר את הכל""."
גדעון סער,האמירה בתוקף.
אברהם בורג,סליחה.
"היו""ר רוני בר-און","זה מה שהוא אומר גם עכשיו, כפי שאני מבין."
אברהם בורג,הוא אמר אותה גם ביום רביעי והגענו ליום ראשון. אני רואה את המשבר לנגד עיני.
"היו""ר רוני בר-און","בסדר, אבל גם אז ראינו משבר. השארנו לנו פתח למשבר."
אברהם בורג,"אני עומד מאחורי מה שכתוב כאן. קודם כל, אני רוצה לדעת מה עבר לי מוועדת הכספים שנקרא ""בשר"", או אולי לא עבר. לא באוויר. אני לא נותן הסכמה לכלום. תקרא לישיבה הזאת אחרי שתיגמר ועדת הכספים. שתיים, אני רוצה לדעת עקרונית – התחייבות, של מישהו, של יושב ראש ועדת הכספים מקובלת עלי – שזה באמת הולך להיסגר עד 24:00 ולא – זה באמת נפסק."
"היו""ר רוני בר-און",24:00 או 02:00? אם תהיו נדיבים תתנו 02:00.
אברהם בורג,"אין לי נדיבות, אני עכשיו בהסכם. נדיבות לא עושים אותה בפורום כזה. נדיבות עושים אותה במקומות אחרים, כמו שאדוני לימד אותי. בפורום פומבי יש מה שמחייב את הפומבי.

 עכשיו, יש דבר שני: אני חייבתי את כל חברי האופוזיציה ובייחוד את חברי סיעת העבודה, במריבה די גדולה במהלך כל סוף השבוע, לבוא לפתיחת הדיונים היום כדי שלא ייראה מצב שכבר לקינו עליו בציבוריות, שהכנסת דנה בעניינים הכי חשובים למדינת ישראל ואתם מתעסקים בעניינים הקטנוניים של המפלגה שלכם. זה היה על דעת שאנחנו באמת גומרים את הכל, כהתחייבות יושב ראש ועדת הכספים, עד שעה שמאפשרת לכולנו להתחיל, וסיכמנו את השעות בהסכמה.

 מה שקורה עכשיו, אני לא יכול לתת – אני מוכן, עד שאתה תקרא לישיבה, להתייעץ עוד פעם ביושבת ראש הסיעה שלי וביושבי ראש הסיעות האחרות – אני לא יכול על דעתי, היום, לתת את היד לכך שייפתחו הדיונים של מליאת הכנסת ובגלל שהכנסת לא הסתדרה, מסיבה זו או אחרת, יוצא שמפלגת העבודה יוצאת כך שאף אחד מחבריה, להוציא אותי, לא יהיה נוכח בפתיחת הדיונים. אתם שמים אותנו במקום ציבורי בלתי אפשרי."
גדעון סער,"אני מבקש, אדוני היושב ראש, להגיב."
"היו""ר רוני בר-און",בבקשה.
גדעון סער,"אדוני היושב ראש, חבר הכנסת בורג בא עם הרבה להט, אבל לא הצביע על שום שינוי בנסיבות שמצדיק סטייה כלשהי ממה שנקבע כאן. סעיף 1 מגלם את ההנחה שעד לשעת תחילת הדיון במליאה ועדת הכספים תאשר רק מקצת מהחומר שנדרש להצבעה בסוף השבוע. והיא עשתה יותר מזה – היא אישרה את מרבית חוק ההסדרים, היא אישרה את חוק גיל הפרישה. ולכן, מבחינתי, אין שום מניעה גם להתחיל בשעה 13:00 את הדיון. שום מניעה."
"היו""ר רוני בר-און","כן, אבל אתה צריך הסכמה."
גדעון סער,בהסכמה – בהסכמה. לא בהסכמה - - -
"היו""ר רוני בר-און",הוא לא מסכים.
גדעון סער,"אם הוא רוצה לחזור מההסכמה, אני אצטרך להעביר את ההחלטה באופן אחר. אבל אני רק מפנה את תשומת הלב, אני מצטט: ""הדיונים במליאה יחלו ביום ראשון, בשעה _________, באותו חלק מהצעת חוק המדיניות הכלכלית שוועדת הכספים תאשר עד למועד האמור. זאת אומרת, מגולמת כאן ההנחה, שהאישור עד פתיחת הדיון, הוא אישור של חלק. אז אני לא מבין את העניין, פשוט. אני לא מצליח להבין את הטענה של יושב ראש הכנסת לשעבר."
"היו""ר רוני בר-און","זו העתקה של ההסכמה הקודמת שהייתה. העתקה של סעיף 1 ממנה, שלגביו היה תנאי ""ובלבד שזה לא יסתכם בסעיף אחד בלבד מהחוק"" ואני כבר יודע שזה לא קיים."
גדעון סער,נכון.
"היו""ר רוני בר-און","אתה יכול להצהיר פה עכשיו, בשמו של חבר הכנסת הירשזון, שעד היום ב-24:00 או ב-02:00 לפנות בוקר, הכל ייגמר בוועדת הכספים?"
גדעון סער,"אדוני היושב ראש, אני מצהיר בבית משפט. כאן אני לא מצהיר, כאן אני אומר. ומה שאני אומר הוא על בסיס שיחה עם יושב ראש ועדת הכספים, שהתקיימה לפני שנכנסתי לכאן, שכוונתו לסיים את הדיון היום במסגרת הסיכום כפי שהגענו אליו."
"היו""ר רוני בר-און","למה אי אפשר להתחיל, בהכרעת אברום, באותה הסתייגות של פעם קודמת. אם מישהו יהיה אחראי לזה שיהיה פה סקנדל כי נצטרך להפסיק באמצע, אני חושב שאתה תהיה אחרון בתור. אני אהיה ראשון בתור, אתה תהיה אחרון בתור."
אברהם בורג,"אני לא עומד בתור לסקנדלים. אני לא רוצה להביך את הכנסת. אני, מבחינתי, אפשר להצביע עכשיו על קריאה שלישית, לאור הבלגן שקורה פה. זה נראה לי די טוב העבודה שעושים בשבילנו. אבל כדי להצביע ב-13:00- תתקן אותי היועצת המשפטית – צריך ללכת עכשיו לוועדה, להתחיל תהליך של פיצולים - - -"
"היו""ר רוני בר-און",לא. לא. אתה טועה.
אברהם בורג,"מצדי, אתה רוצה להתחיל ב-13:00? קדימה."
"היו""ר רוני בר-און",מאה אחוז.
אברהם בורג,ואז ההסכמות האלה עומדות בעינן.
גדעון סער,"אני רק רוצה לשאול את היועצת המשפטית, האם יש שעה מוגבלת להצבעה על הפיצולים במליאה. מכיוון שאני מוכן להיות גמיש כלפי חברי הכנסת וחברי הוועידה כולם, שהנוכחות של חברי הסיעה היא חשובה להם, ולא לעמוד על זה, אלא להיות גמיש. האם אני מחויב לשעה מסוימת בהצבעה על הפיצולים או האם אני יכול להתחיל היום את הדיון ולקבוע אתם שעה בתום ישיבת הוועידה – תסתיים מתי שתסתיים. אנחנו לא נגביל את ועידת מפלגת העבודה - - -"
"היו""ר רוני בר-און","נעקוב אחריה בנשימה עצורה, כמובן."
אנה שניידר,"תשובתי היא כזאת: ברגע שאפשר להניח כאן את חוק ההסדרים חלקים חלקים, מה שאושר והפיצולים לא רלוונטיים לגביו, אני מניחה. מה שיצטרכו להצביע על פיצולים, יצביעו על פיצולים ובעקבות ההחלטה - - -"
אברהם בורג,בוועדת הכספים יצביעו על פיצולים.
אנה שניידר,"בוועדת הכספים ולאחר מכן במליאה. חלק כבר הצביעו. יש לנו עוד שניים שלושה נושאים שאו שהם יפוצלו או שלא יפוצלו, חלק גדול כבר הוצבע בוועדת הכספים ואני צריכה להביא את זה להחלטה של המליאה. אני יכולה – אין לי שום בעיה מבחינת לוח הזמנים – אם הישיבה נמשכת עד יום רביעי, שייקבע מועד לפיצולים ומיד לאחר מכן אנחנו נניח את אותו פרק שלגביו הוחלט על פיצול."
גדעון סער,לא הבנתי. כל עוד אין הצבעה על הפיצולים את לא יכולה להניח את אותו פרק?
"היו""ר רוני בר-און",ודאי שלא.
אנה שניידר,ודאי.
גדעון סער,"אז אני מציע, את כל אותם הפרקים שכבר הסתיימו, להצביע על הפיצולים כרגע ולקבוע, בהסכמה - - -"
אנה שניידר,אבל צריכים מליאה.
גדעון סער,"במליאה, ברור."
אנה שניידר,"צריך לפתוח את ישיבת המליאה, נניח, באחת, להצביע על מה שכבר יש - - -"
"היו""ר רוני בר-און",כבר 12:30.
אנה שניידר,ואז ממילא אנחנו צריכים את הזמן שלנו כדי להתקדם. אבל זה לא משנה כבר. כי אני יכולה להניח על שולחן הכנסת שלושה פרקים שהפיצולים לא רלוונטיים לגביהם ותתחילו לדון.
גדעון סער,"כן, אבל מתי גבירתי מציעה להצביע על הפיצולים?"
"היו""ר רוני בר-און",ברגע שזה יגיע.
אנה שניידר,מתי שאתם תחליטו.
"היו""ר רוני בר-און","הוא אומר לך: עד היום ב-02:00. אם אתה לא תגיע עד אז, הוא אומר לך: עוצרים, הולכים הביתה. אם לא תגיע, אתה חושף את הכנסת – לא אמרתי אותך או את הקואליציה, אתה חושף את הכנסת -- -"
אברהם בורג,לפיאסקו גדול.
גדעון סער,"אני לא חושף אף אחד, אני מסרב להתרגש מהדבר הזה."
"היו""ר רוני בר-און","אני לא ביקשתי ממך להתרגש, אני רק אמרתי לך."
גדעון סער,"או שזה יסתיים, או שזה לא יסתיים. אם זה לא יסתיים זה יהיה במועד אחר. הרי לא מדובר פה בענייני קודש וחול."
"היו""ר רוני בר-און","אבל לפי החלטת ועדת הכנסת, באותו רגע ייפסק הדיון במליאה."
גדעון סער,אז ייפסק. אז מה יקרה?
"היו""ר רוני בר-און",לא יקרה כלום.
גדעון סער,מה תהיה התוצאה של זה שהדיון ייפסק?
"היו""ר רוני בר-און",לא יודע.
גדעון סער,"בחדשות ישדרו את זה במהדורה אחת, ובמהדורה אחרי זה יעברו לנושא אחר."
"היו""ר רוני בר-און","טוב, אנחנו יכולים לחזור לקרוא את ההסכמה, או מה אתם אומרים?"
אברהם בורג,"אם מתחילים ב-13:00, זאת ההסכמה. אני לא משנה את זה בכלום."
"היו""ר רוני בר-און","לא, ב-13:00 לא נתחיל. ב-13:30, כי עוד יש לנו פה דיון בנושא חדש. נא לא להתפזר. אני קורא פה את ההחלטה.

 ""החלטת ועדת הכנסת בעניין סדרי הדיון בהצעת חוק התקציב לשנת 2004, ובהצעת חוק המדיניות הכלכלית לשנת הכספים 2004 (תיקוני חקיקה) - - -"
אברהם בורג,רגע אחד – סליחה שאני באמצע ההקראה – אני רוצה רק להבין את הנוהל: פותחים את הישיבה ב-13:30 - - -
"היו""ר רוני בר-און",מדברים על מה שרוצים.
אברהם בורג,הירשזון מציג את שאריות הצעת החוק.
אנה שניידר,את שלושת הפרקים.
אברהם בורג,את שלושת הפרקים. הוא הולך אחרי כן לענייניו בוועדה ונפתח הדיון על פי סדר הדוברים.
"היו""ר רוני בר-און",לזה הוא כן יוכל לבוא?.
גדעון סער,"דבר אתו, אני מניח."
"היו""ר רוני בר-און",אולי הוא יכול לשלוח מישהו.
אברהם בורג,"רוני, אל תציע את זה פעמיים. נהוג בדיוני תקציב שיושב ראש ועדת הכספים מציג."
"היו""ר רוני בר-און","מה אתה אומר? אפשר ללכת הלאה, חבר הכנסת סער?"
גדעון סער,אני לא רואה שום מניעה. איזו מניעה יש ללכת הלאה.
"היו""ר רוני בר-און",עשר דקות הפסקה ישנו לכם? רבע שעה?
גדעון סער,לא ישנו שום דבר. מה יקרה עוד עשר דקות?
אברהם בורג,תשאלו אתו אם הוא יכול.
"היו""ר רוני בר-און",שמישהו ילך לבדוק אתו.
"מזכיר הכנסת, אריה האן","אני הולך לבדוק אתו.

פניית יושב ראש ועדת הכספים בדבר טענה על חריגה מגדר נושא חדש של הצעת חוק"
"היו""ר רוני בר-און","יש לי פה מכתב, כהאי לשנה: ""יושב ראש נכבד, הנדון: חריגה מגדר הנושא (נושא חדש) הסתייגות בפרק הביטוח הלאומי. אחרי סעיף 21(5) מהצעת חוק המדיניות הכלכלית לשנת הכספים 2004, (תיקוני חקיקה) התשס""ד-2003. במהלך דיוניה של ועדת הכספים בהצעת חוק המדיניות הכלכלית לשנת הכספים 2004 (תיקוני חקיקה), התשס""ד-2003 נקבע, שהסתייגותו של חבר הכנסת אהוד רצאבי בנושא פטור מדמי ביטוח בפרק הלאומי הנו נושא חדש.

 מכוח הסמכות לפי סעיף 120א' לתקנון הכנסת, אבקשך להעמיד על סדר יומה של ועדת הכנסת את הנושא האמור. נא להציג את זה, גבירתי היועצת המשפטית, את יודעת במה מדובר?

 מי מציג את הנושא הזה?"
לאה אחדות,"אני. מהביטוח הלאומי. לפני כשנה, כשהונהג המיסוי על ההון, נקבעה הוראת שעה האומרת את הדבר הבא: דמי ביטוח לאומי לא יוטלו, כאשר הם אמורים להיות מוטלים במגבלות מסוימות, על הכנסות פסיביות, כגון ריבית ודיבידנדים.

 הוראת השעה פגה ב-31 בדצמבר 2003, זה נושא שלא היה בהחלטת הממשלה, הוא לא נכלל בחוק ההסדרים וההסתייגות הזאת היא נושא חדש. שר הרווחה מתנגד להארכת הפטור והוא מתנגד להצעה שהוצעה על ידי חבר הכנסת רצאבי לפטור את ההכנסות האלה באופן פרמננטי מדמי ביטוח לאומי. אנחנו סבורים שהסוגייה הזאת היא סוגייה מורכבת שצריכה להיבחן, לא נעשתה הבחינה הזאת, ולפיכך שר הרווחה ביקש ממני להציג פה את עמדתו שאין לקבל את ההסתייגות של חבר הכנסת רצאבי. לא רק שהנושא חדש, אלא שיש לו השלכות גם על דמי ביטוח לאומי וגם על השאלה ממי גובים וממי לא גובים."
רשף חן,את יודעת מה עמדת משרד האוצר בעניין הזה?
לאה אחדות,"אני נורא מצטערת, אני לא אמורה לייצג את עמדת משרד האוצר."
רשף חן,רק שאלתי אם את יודעת מהי.
לאה אחדות,"משרד האוצר בדיון הראשוני אמר שברור שזה נושא חדש, אלא שלדעתי יכול להיות שהוא חזר בו. אבל כדאי לבדוק את זה אתם."
"היו""ר רוני בר-און","יש פה מישהו מהאוצר? גורדון פה? שיביאו את גורדון, שיביאו לי מישהו מהאוצר, בבקשה."
"היו""ר רוני בר-און","כן, רצאבי, אתה רואה בזה נושא חדש או שאתה רואה בזה נושא ישן ומשעמם?"
אהוד רצאבי,"לא, אני לא רואה בזה נושא חדש. זה נושא מה זה משעמם, אבל חשוב מאד.

לעצם העניין: הנושא, לטעמי, הוא לא נושא חדש. שתיים, במאמר מוסגר אני אומר שבמידה והדבר הזה לא יעבור, אוכלוסייה שלמה של מובטלים ושל פורשים לפנסיה מוקדמת תיאלץ לשלם על הכנסות פסיביות שלה ביטוח לאומי נוסף. כוונת האוצר שהדבר הזה יכוסה ב-15% למעשה תגרום לכך שהם ישלמו 28%. כאשר ההתנגדות של האוצר לכאורה הייתה עקב טעות, כי הדבר הזה תואם עם משרד האוצר והם היו מודעים לזה שזה לא נושא חדש והם אפילו תמכו בזה לאחר מכן."
"היו""ר רוני בר-און","יש פה נציג של יושב ראש ועדת הכספים? אני מבקש להביא נציג של יושב ראש ועדת הכספים, אני רוצה לשמוע מה דעתו. בבקשה, גברת אחדות."
לאה אחדות,"אדוני היושב ראש, ההסתייגות של חבר הכנסת רצאבי הועלתה במהלך דיון בנושא של שינוי דמי ביטוח על פנסיה מוקדמת, כאשר הממשלה רצתה להשוות את הפנסיה המוקדמת לשכר ולהטיל דמי ביטוח על כל הפנסיה באותם שיעורים שמוטלים על השכיר. אין לזה שום קשר להטלת דמי ביטוח על הכנסות פסיביות. הפנסיה המוקדמת, גם מבחינת מס הכנסה, היא שכר לכל דבר, כאשר הכנסות פסיביות יש להן מעמד אחר לגמרי בפקודת מס הכנסה."
"היו""ר רוני בר-און","תודה רבה. בבקשה, חבר הכנסת רצאבי."
אהוד רצאבי,"הנושא שלי עלה במסגרת הדיון בחוק הביטוח הלאומי, יש שם דבר אחד שאני מסכים שניתן לסייג אותו, וזה הנושא של הטלת דמי ביטוח לאומי על רווחי ההון בבורסה, שאותו ניתן באמת להוריד מתוך הבקשה שלי, כל היתר שריר וקיים."
רשף חן,"מה זה ""כל היתר""?"
אהוד רצאבי,על הכנסות מריבית.
"היו""ר רוני בר-און","טוב. הנה נציג האוצר. גורדון, מכיר את הנושא של נושא חדש, ביטוח לאומי? מכיר? מה דעת האוצר?"
יוסי גורדון,אנחנו לא מדברים על הסתייגויות.
"היו""ר רוני בר-און",אני לא מצביע פה על הסתייגויות. זה נושא חדש או לא?
יוסי גורדון,לא נושא חדש.
"היו""ר רוני בר-און","ועדת כספים. נציג? מי נציג ועדת הכספים, נציג היושב ראש?

 אה, במה זכינו? באתם לדבר על הנושא החדש?"
חיים אורון,זה עכשיו?
"היו""ר רוני בר-און","כן. הדיון בעיצומו. בבקשה, חבר הכנסת שוחט, מה יש לך לומר לנו? הביטוח הלאומי אומר נושא חדש, רצאבי אומר לא נושא חדש."
רשף חן,גם האוצר אומר לא נושא חדש.
חיים אורון,האוצר אומר לא נושא חדש?
"היו""ר רוני בר-און",לא נושא חדש.
לאה אחדות,"האוצר אמר נושא חדש בהתחלה, בדיון הראשון."
רשף חן,"רגע, מה את אומרת? שהוא שינה את עמדתו עוד בוועדה?"
לאה אחדות,כן.
אברהם (בייגה) שוחט,"אדוני היושב ראש, העסק הזה הוא נושא חדש באופן מובהק. אם מישהו מבין את ההחלטה הזאת, זאת החלטה שמשנה את כללי המיסוי של רווחי ההון בצורה מאד מאד משמעותית."
רשף חן,אתה יכול להסביר?
אברהם בייגה שוחט,"כן. מס רווחי הון קיים על פי החוק של הרפורמה בין עשרה ל-15%. אם חלק מההכנסות בתחומים מסוימים יוכרו לצורך העניין לתשלום ביטוח לאומי ומס בריאות, משמעות העניין היא שאנשים – נגיד, מישהו שמרוויח 10,000 שקל, על ה-20,000 שקל הנוספים שהוא מקבל מרווחי הון, הוא יצטרך לשלם גם מס בריאות וגם ביטוח לאומי. כלומר, המס על ההון יגיע ל-25%. זה המצב כרגע, שכן קודם לכן היה פטור, כשאת הפטור מוסמך לתת שר העבודה והרווחה."
רשף חן,האם המשמעות של זה זו הגדלת מסים?
קריאה,- -
אברהם בייגה שוחט,"רגע. אתה תכף תשמע למה אני חושב שזה לא יכול להיות בהסתייגות, ולמה זה נושא חדש. ברמה העקרונית אני בעד המשך תחולה של העניין. אני חושב שלא צריך להיות מוטל על זה, לתפיסתי, מס בריאות וביטוח לאומי. אלא מה? ממשלת ישראל יש בה כמה שרים. וישנו שר אחד שהוא זבולון אורלב, שהוא שר הרווחה והוא אחראי כדי לתת את ההצעה הזאת, והוא לא מוכן לתת אותה. ממול ישנו שר האוצר שחושב שזה לא צריך להתקיים. וזה נושא גדול, זה לא איזה דבר קטן. במקום שיתקיים דיון בממשלה או ראש הממשלה יכריע בין שני השרים, מגלגלים את זה לרצאבי, במסגרת העסקאות שנעשות בדיון בוועדת הכספים, והופכים נושא כל כך מרכזי, שמחייב דיון של ממשלה, לאיזו מן הסתייגות, כאילו הסתייגות איזוטרית. הנושא לא היה על סדר היום בחוק ההסדרים, הוא לא כתוב, אם היה משהו שקשור למיסוי הון, ניחא. אין שום סעיף שעוסק במיסוי הון, אין שום קשר למה שיש בחוק ההסדרים. זה תפקידה של ממשלה.

 אז מעבר לכך שכמובן אין שום מקום להכניס נושא כל כך אחר וכל כך חדש בתוך החוק, שאין לו זכר בתוך חוק ההסדרים, וועדת הכנסת תאשר את זה, חלילה, לא כנושא חדש, אז בעצם כל דבר יכול לבוא הנה ולקבל מעמד של נושא חדש על כל מה שמשתמע מזה."
"היו""ר רוני בר-און",תודה רבה.
אברהם בייגה שוחט,"תתכבד הממשלה, תקבל הכרעה, ותעשה מה שצריך."
"היו""ר רוני בר-און","תודה רבה. חבר הכנסת אורון, בבקשה."
חיים אורון,"אדוני היושב ראש, יושבת פה היועצת המשפטית של הוועדה והיא תאשר: אני, בהסכמה, הורדתי הבוקר בוועדת הכספים שלוש, ארבע או חמש הסתייגויות, כי ברגע שהיועצת המשפטית אמרה: זה נושא חדש, אני ויתרתי עליהן והן ירדו מסדר היום. הייתה הסכמה שהסמכות היא בידי היועצת המשפטית. בנושאים שלא היו בתוך הדיון, שלא עלו בתוך הוועדה. היו תקופות שהיו מכניסים בתוך חוק ההסדרים חוקים שלמים: לבטל אותם, לחוקק אותם וכולי. אגב, אני הורדתי הסתייגות שכל חברי ועדת הכספים חתמו עליה. כולל היושב ראש. משום שהבנתי שאם עומדים בכלל שחוק ההסדרים הוא לא סל שלתוכו כל אחד זורק מה שהוא רוצה בכל נושא, צריך לשמור על הכלל הזה.

 אם ועדת הכנסת תקבל את זה, מנימוקים פוליטיים – זה בסדר גמור. אני יודע שנושא חדש הוא הרבה פעמים מנימוקים פוליטיים – לא יהיה שום תוקף מוסרי לאף אחד לבוא ולהגיד משהו. אז סליחה. אני מבקש, את כל החוקים שאני הורדתי רק הבוקר, לשים על השולחן. נתווכח שם. על תיקון חוק הפנסיה ועל חוקים אחרים, שהופיעו כבר בכתובים. ואני הורדתי אותם.

 לגבי הדבר המהותי, בייגה אמר ואני לא רוצה להאריך בזה. זה לא נושא שולי. עובדה שהממשלה לא הכריעה בו. זה נושא מהותי, שיש לו משמעויות בהיקפים שאני לא בטוח שאנחנו, מי שעוסק בנושאים הללו, מבין כרגע את כל משמעויותיהם. אומר הביטוח הלאומי: יש לזה משמעויות נוספות. תתכבד הממשלה ביום ראשון הבא, תניח על שולחן הכנסת. אני מתחייב לתמוך בשחרור מחובת הנחה - - -"
אברהם בייגה שוחט,"זה לא חוק, ג'ומס, זו הודעה."
חיים אורון,"רגע. היא רוצה בחוק, שיהיה בחוק."
"היו""ר רוני בר-און","תביאו לי את יושב ראש ועדת הכספים לחדר. נו, אתם לא מבינים שאני לא יכול להתקדם בדיון? אני מקבל פה ציטוטים שאין לי ספק שהם נכונים, אבל יחד עם זה, מבחינת סדרי הפרוטוקול, אני צריך לשמוע מה יש ליושב ראש ועדת הכספים להגיד על זה. הרי איש לא מעלה על דעתו בכלל סביב השולחן הזה לערער או לפקפק אחרי מה שאומר ג'ומס. אבל יושב ראש ועדת הכספים, בשביל הפרוטוקול.

 אוה. סוף סוף."
חיים אורון,"עוד דבר, אדוני היושב ראש: שום דבר לא ייפגע. אם הממשלה תחליט להאריך את תחולתו של החוק הקיים עד סוף ינואר, אדם אחד לא ישלם יותר מס מאשר אם נבצע את זה הלילה. ואם הממשלה תקבל החלטה אחרת, חלקית, שונה, עם גדות אחרים, היא תתכבד ותביא את זה. זה התפקיד של הממשלה."
"היו""ר רוני בר-און","אוקי. אדוני יושב ראש ועדת הכספים, אני מקדם אותך בברכה, ואני מתנצל בשם כל הבית הזה על זה שהיינו צריכים להביא אותך - - -"
יושב ראש ועדת הכספים אברהם הירשזון,אני עפר לרגליך.
"היו""ר רוני בר-און","אמרתי לך כבר פעם: אתה אומר את זה לכל כך הרבה אנשים, אני לא מוכן להיות בחברה כזאת, של כל אלה שאתה עפר לרגליהם.

 על סדר הדיון הבקשה שלך להכריע בשאלת הנושא החדש. יש פה שתי עמדות ברורות ושתי עמדות לא ברורות. ועל זה יש עוד איזושהי בקשה או אמירה של חבר הכנסת אורון, שאני מבקש את תשובתך עליה.

 העמדה האחת היא של הביטוח הלאומי שמבקש לראות בזה נושא חדש וזו גם עמדתה של האופוזיציה, כפי שהובעה על ידי חברי הכנסת שוחט ואורון. על זה שמענו את דעתו של חבר הכנסת רצאבי, שאומר שזה לא נושא חדש, אנחנו עדיין לא יודעים את עמדת האוצר. שמענו את גורדון שזה לא נושא חדש, שזה נראה להם נושא חדש, הם שינו את דעתם בין לבין, ועכשיו הלכו לקרוא למר יוגב שיביע את דעתו של האוצר באופן סופי.

 הנה מר יוגב. מר יוגב, מה עמדת האוצר: נושא חדש ולא נושא חדש."
אברהם בייגה שוחט,"ואם השתנתה עמדת האוצר, למה השתנתה."
"היו""ר רוני בר-און","חבר הכנסת שוחט, בבקשה. נער הייתי וגם זקנתי. תדע שאני אדע גם לשאול את השאלה הזאת. אם השתנתה, למה השתנתה.

 עכשיו אני מבקש את עמדתך לרגע זה, לצורך קבלת ההחלטות פה. חדש, לא חדש, אם השמעת בוועדה דעה אחרת, ואם שינית את דעתך, למה שינית את דעתך. אחר כך חבר הכנסת הירשזון, כאשר תביע את עמדתך שלך, תתבקש לענות לי גם על מה שהציג פה חבר הכנסת ג'ומס, שהוא היום, במהלך הדיון, הסיר לפחות שלוש הסתייגויות – אמרתי נכון – מתוך הכוונה שלא להבעיר את תבערת הנושא החדש ולאפשר להתקדם הלאה. גם על העניין הזה אבקש את תשובתך.

 בבקשה, מר יוגב."
אורי יוגב,"ברמה המהותית, פנה אלינו רצאבי כבר לפני מספר שבועות, שאל את עמדתנו. עמדתנו היא בעד השינוי. חד משמעית עמדתנו היא בעד השינוי. כשאחד מאנשי בוועדה אמר נושא חדש, זה היה בטעות. אני בדיוק הייתי שעה בדברים שקשורים למשא ומתן עם ההסתדרות, וזאת הייתה טעות. באופן מהותי אנחנו בעד."
"היו""ר רוני בר-און","בעד השינוי, נגד זה שזה יוכרז נושא חדש."
אורי יוגב,"ואמירתנו שזה נושא חדש, בטעות מקורה. עם זאת, אין בתשובה למה שאמר ג'ומס וזה מה שאברהם מחליט."
"היו""ר רוני בר-און","אני לא ביקשתי ממך תשובה למה שאמר ג'ומס. במסגרת כללי המשחק הפרלמנטרי הזה אתה לא מחויב לקונססיות של חברי הכנסת וגם לא יכול לתפוס עליהם טרמפ. אתה לא לוקח אותם בתור התחייבות.

 עכשיו, אברהם, תיתן קודם את התשובה שלך, בבקשה. אני מבקש לדעת את עמדתך. גם תיתן לי את עמדתך לשאלת נושא חדש, לא נושא חדש - -"
יושב ראש ועדת הכספים אברהם הירשזון,אני מצטרף לדעתו של יוגב בעניין הזה.
"היו""ר רוני בר-און","מצטרף לדעתו של יוגב, ההודעה הייתה בטעות. עכשיו אני מבקש לדעת – אני לא שואל אותך אם זה נכון או לא נכון, כי אני יודע שג'ומס לא אומר דברים לא נכונים, השאלה היא, אומר חבר הכנסת ג'ומס: אם ככה, ההתנהלות וכל אחד שמעלה נושא חדש זה מה שיקרה, אני רוצה לבטל את הביטול שלי מההסתייגויות, ולנסות להעלות אותן כנושא חדש. ברמה הערכית, אני רוצה. לא ברמה העובדתית, העובדות ברורות."
יושב ראש ועדת הכספים אברהם הירשזון,"אני רוצה שהדברים יהיו ברורים. היום הונחו בפנינו מספר הסתייגויות. מספר שאלות של נושא חדש או לא נושא חדש. ואכן, החלטנו – וג'ומס השתמש גם בביטוי ""כדי לא להבעיר את התבערה"" – שאנחנו דוחים את כל הנושאים הללו. אבל, אני במהלך הישיבה אמרתי שיש לנו נושא חדש שצריך להיות נדון בוועדת הכנסת. משום שעל זה ניהלנו דיון לפני כן, זה לא בא בפנינו עכשיו, זה בא במסגרת הדיונים הרגילים, והיה ברור שהנושא הזה יידון בוועדת הכנסת ללא שום קשר עם הנושאים שהועלו היום על סדר היום."
"היו""ר רוני בר-און",מה שאתה אומר הוא שהוויתור של ג'ומס נעשה תוך כדי ידיעה שיש לפחות נושא חדש אחד.
יושב ראש ועדת הכספים אברהם הירשזון,בהחלט. בהחלט.
"היו""ר רוני בר-און",זאת תשובתך לעניין. תודה.
גדעון סער,"כדאי לשחרר את היושב ראש, יש לו עוד עבודה רבה לעשותה."
"היו""ר רוני בר-און","היושב ראש, אני מאד מודה לך, תמשיך במלאכת הקודש שאתה עושה, תודה רבה לך."
מאיר פרוש,תשאל אותו אם הוא יהיה מוכן בשעה 13:30 להופיע במליאה היום.
"היו""ר רוני בר-און","אני לא שואל אותו. בא מזכיר הכנסת ואמר. מה אתה רוצה, שאני אעמיד בסימן שאלה את מה שמזכיר הכנסת הודיע לי? אני מאמין למזכיר הכנסת."
מאיר פרוש,מה הוא אמר?
"היו""ר רוני בר-און","הוא אמר שזה בסדר, שאפשר אחת וחצי. אני, תשמע. אל תשכח שיש עוד עד אחת וחצי להגיע להסכמה בסדרי דיון. אני לא ממש בטוח שאנחנו יודעים לעשות את זה, אבל – כל אחד ולוחות הזמנים שהוא יודע.

 בבקשה, חבר הכנסת שוחט, אבל באמת לא יותר ממשפט אחד. הדיון מוצה, נקודה."
אברהם בייגה שוחט,"רציתי לשאול את היועצת המשפטית – אני לא יודע, לא הייתי בתחילת הדיון. האם היא נתנה את עמדתה?"
"היו""ר רוני בר-און","עוד לא. היא מביעה בסוף. אצלנו היא מביעה בסוף כדי לאפשר דיון. אם היא תגיד בהתחלה, מה יגידו האנשים?

 בבקשה, מישהו עוד משפט תגובה? בבקשה."
חיים אורון,אני רוצה להגיד רק עוד משפט אחד: יכול להיות שגם במקום הזה אי ידיעה לא פותרת מעונש. אבל אני מודה - -
"היו""ר רוני בר-און",בעיקר במקום הזה.
חיים אורון,"אם הייתי יודע שבמחיר הוויתורים של הבוקר זה הנושא שעולה פה עכשיו, הייתי שוקל מחדש ואני מודיע גם שאני אשקול מחדש."
"היו""ר רוני בר-און","עוד לא נגמרה המלאכה, יש לכם עוד כמה שעות לדיונים."
חיים אורון,"זאת אומרת, תעשה פה עכשיו שני לילות על נושאים חדשים."
"היו""ר רוני בר-און",הכל בסדר.
חיים אורון,אנחנו מנסים עכשיו להגיע להסכמות. אם לא - - -
"היו""ר רוני בר-און",בסדר גמור.
חיים אורון,אני גם מבין את ההקשרים.
"היו""ר רוני בר-און","בבקשה, חבר הכנסת סער."
גדעון סער,"אדוני היושב ראש, אני, בטיעון העקרוני, שלפיו ראוי שהממשלה תכריע את זה ולא תביא את זה באופן הזה להכרעה, אני מסכים בהחלט עם חבר הכנסת בייגה שוחט. אני גם מסכים עם זה שלא ראוי להפוך את הוועדה, בשלב שבו אנחנו נמצאים בדיוני התקציב וחוק ההסדרים, לבמה שבה מועלות ומורדות או לא מורדות טענות של נושא חדש. לכן, אתמוך בעמדה של חבר הכנסת שוחט."
"היו""ר רוני בר-און",לראות בזה נושא חדש.
גדעון סער,לראות בזה נושא חדש. כן.
"היו""ר רוני בר-און","אוקי. גבירתי היועצת המשפטית, אני מבקש ממך - - -

 גברת אחדות, את רוצה להגיד עוד משהו, לפני היועצת המשפטית? כי היא מסכמת את הדיון. יש לך עוד משהו להגיד? את לא מוכרחה.

 בבקשה, גבירתי היועצת המשפטית."
אנה שניידר,"אני הבוקר הבאתי בפני ועדת הכספים רשימה של כעשרה נושאים שלעניות דעתי נחשבים לנושאים חדשים מבחינה מהותית וביניהם היה גם הנושא הזה. ולכן, ברור מכך שעמדתי היא שהנושא הזה, מבחינה מהותית, הוא נושא חדש. נאמר לי בוועדת הכספים שהוועדה החליטה, הואיל והועלתה טענת נושא חדש, לפנות בנושא הזה לוועדת הכנסת.

 לגבי הנושאים האחרים, אכן הוסכם שהם לא יכללו בהצעת החוק."
"היו""ר רוני בר-און",טוב. תודה רבה. ולגופו של עניין את אומרת?
אנה שניידר,"זה נושא חדש. זה נושא מהותי, זה נושא חדש."
"היו""ר רוני בר-און",כמשקיף משפטי.
אנה שניידר,כעמדה משפטית.
"היו""ר רוני בר-און","מאה אחוז. אנחנו עוברים, אפוא, להצבעה. מי בעד להכיר בהסתייגות הזאת כנושא חדש, ירים את ידו בבקשה."
חיים אורון,אני במקום זהבה גלאון.
"היו""ר רוני בר-און","נא להשאיר את הידיים למעלה, כל המצטרפים להצבעה."
אתי בן-יוסף,שבעה עשר.
"היו""ר רוני בר-און","שבעה עשר, תודה. שמונה עשר, גם בורג. מי נגד? תודה. מי נמנע? אני קובע אפוא שזה נקבע כנושא חדש, פה אחד."
אנה שניידר,זה לא יהיה כלול במסגרת ההסתייגויות.
"היו""ר רוני בר-און","וזה לא יהיה כלול במסגרת ההסתייגויות וכל כיוצא באלה, כמתחייב מהפרוטוקול.

 אני מבקש שיירשם בהיסטוריה שאפשר לקבל גם החלטות לגופם של דברים ולא רק פוליטית. לא ""חרפה"" ולא - - -"
אברהם בורג,אבל זה לא תקדים.
"היו""ר רוני בר-און","כן. מבלי שהדבר יהווה תקדים, כמובן."
אברהם בורג,זהו. נרגענו.
"היו""ר רוני בר-און","זהו. לא רק ""חרפה"" יש פה.

 א. סדרי הדיון בהצעת חוק התקציב לשנת 2004 ובהצעת חוק המדיניות הכלכלית

 לשנת הכספים 2004 (תיקוני חקיקה), התשס""ד-2003 ובהצעת חוק גיל פרישה,

התשס""ד-2003."
"היו""ר רוני בר-און","אנחנו חוזרים לנושא שלשמו נתכנסנו והוא עניין סדרי הדיון. חברים, יש לנו הסכמה – ואני מדבר רק על הסכמה, בלי אצבע מתנגדת אחת, למתווה של הדיון כפי שקבענו אותו בפעם הקודמת? כן, בבקשה."
מאיר פרוש,"היה פה חבר הכנסת גפני ואמר שגם יושב ראש הכנסת – ומזכיר הכנסת מודע לכך – הבטיחו לו שההצבעות, לפחות, לא יתחילו בעת הצום."
"היו""ר רוני בר-און",ההסכמה הזאת לא משקפת את זה.
מאיר פרוש,"גם את המוסלמים, בעת צום, מכבדים."
"היו""ר רוני בר-און",לא רק שאני מסכים עם זה - - -
דני יתום,השאלה היא אם זה רק על הפיצול.
"היו""ר רוני בר-און",מוכרח להיות. איך יהיה?
גדעון סער,אז איך יגיעו ללשכת הוועידה?
"היו""ר רוני בר-און",לא יגיעו. אומר לך: לא. אני יכול לחייב אותו להצביע בעת הצום?
גדעון סער,כשעלה עניין הצום לפני כמה ימים הכרענו בו.
חיים אורון,"יש לי הצעה לפתרון. היות והפיצול הוא מוסכם, יודיע היושב ראש בתחילת הישיבה על סעיפי הפיצול, וההצבעה תהיה בשש בערב."
"היו""ר רוני בר-און",אבל מפלגת העבודה לא פה.
חיים אורון,אבל אין מחלוקת על הפיצול.
אנה שניידר,- - המליאה לא מאשרת את הפיצול.
קריאות,- -
גדעון סער,"נצביע על פיצולים בשש, זה מקובל עליכם?"
קריאות,כן.
"היו""ר רוני בר-און",אתה בשש לא שם.
חיים אורון,"אבל שהיושב ראש יקריא את הפיצולים, שנדע כולנו מה - - -"
"היו""ר רוני בר-און",מתי? באיזו שעה הוא יקריא את הפיצולים?
חיים אורון,"עכשיו, כשהוא עולה למעלה."
"היו""ר רוני בר-און",הוא יודע להקריא עכשיו את כל הפיצולים?
חיים אורון,כן.
אנה שניידר,יש עוד דברים שלא הוסכמו.
"היו""ר רוני בר-און","יש עוד דברים שלא הוסכמו, ג'ומס, מה אתה אומר לי כן? אם הייתי יודע להגיד: הכל מוסכם, אני כבר ב-12:15 עם ההסכמה."
אברהם בורג,"רוני, הוא מביא למעלה רק את מה שהוסכם לפצל. הוא למעלה מביא רק את ההסכמות."
"היו""ר רוני בר-און",ורק עליהן מתקיימות ההצבעות בשש. מתי מתקיימות על אלה שלא הוסכם?
חיים אורון,"ב-17:55 יביא את השאר, וגם עליהם נצביע."
"היו""ר רוני בר-און",אבל אז הם לא נמצאים.
אברהם בורג,אנחנו לא נהיה פה.
"היו""ר רוני בר-און","אני לא לוקח את עצמי לשמוע עוד פעם את התוכחה שלהם: עבדתם עלינו.

אתם, בשעה 15:00-15:30 הולכים מפה. שעת חזרה אתם לא יודעים? לכל השעה הזאת צריכה להיות עכשיו קונססיה שאין הצבעות. זה אומר שמעכשיו עד 24:00 אין לך הצבעות על פיצולים."
גדעון סער,"אדוני היושב ראש, אינני יודע מה התביעה ממני."
"היו""ר רוני בר-און",אין תביעה ממך. התביעה היא ממני.
גדעון סער,"לא, אי אפשר לבוא ולהגיד: צום, אחרי זה ועידה - - -"
"היו""ר רוני בר-און",אפשר. אפשר.
מאיר פרוש,"על מה שאין ויכוח הרי לא צריך להצביע. העניין שהם לא יהיו יותר מאוחר, זה לא בגלל הצום."
"היו""ר רוני בר-און",בגלל הסעודה המפסקת.
גדעון סער,יכולים לבקש פיצול כשהוועדה לא החליטה על זה?
אנה שניידר,לא. ודאי שהיא צריכה להחליט קודם על פיצול.
אברהם בורג,הפיצולים הם חלק מעסקה כזאת: עד 24:00 הכל עובר.
"היו""ר רוני בר-און",24:00 / 02:00 אם תסכימו. הוא ביקש 02:00.
אברהם בורג,"אין קו נטוי. עד 24:00 הכל עובר. אז הפיצולים הם חלק מהסכמת 24:00. לכן אני לא אצביע במליאה נגד הפיצולים, כי הם באים למעלה בהסכמה, על דעת שכל החוק יבוא למעלה. נכון? לכן, עניינה של סיעת העבודה שתיארתי אותו קודם הוא על פתיחת הדיונים, על הצגת התקציב וכולי וכולי, שהיא שעת הדיונים. לאחר מכן, בהצבעה, תשאיר לי להסתדר עם חברי הסיעה שלי, אבל על דעת שהפיצולים ב-24:00 הם חדא-מחתא."
"היו""ר רוני בר-און","חברים, אנחנו רוצים לעמוד בלוחות הזמנים. אני קורא את ההצעה, אני מבקש שקט. אני מקריא לכם עכשיו את ההסכמה. ואני מזכיר לכם שההסכמה היא מ-אל""ף עד ת""ו, בלא הצבעה שעניינה היא העדר הסכמה:

 ועדת הכנסת מחליטה בהסכמה, מכוח סעיף 148 לתקנון הכנסת, שדורש הסכמה מקיר אל קיר, כי הדיונים בהצעות החוק האמורות – תקציב, מדיניות כלכלית וגיל פרישה – יתנהלו כדלקמן:

הדיונים במליאה יחלו ביום ראשון, י' בטבת התשס""ד, 4 בינואר 2004 בשעה 13:30.

באותו חלק מהצעת חוק המדיניות הכלכלית שוועדת הכספים אישרה עד למועד האמור.

 בסעיף הבא, למען הגילוי הנאות, אני אוסיף שהשמטנו את החלק ""ובלבד שיהיה בזה בשר, כי אנחנו יודעים שיש בזה ""בשר"".

הדיונים יתקיימו סביב השעון ללא הפסקה עד לסיומם וזמן הדיבור יחולק בשיעור של שני שליש לאופוזיציה ושליש לקואליציה.

הדיונים יסתיימו לא יאוחר מיום רביעי, י""ג בטבת התשס""ד, 7 בינואר 2004 בשעה 10:00 ומיד עם סיומם יחלו ההצבעות.

סיום ההצבעות יהיה לכל המאוחר ביום חמישי, י""ד בטבת התשס""ד, 8 בינואר 2004 בשעה 10:00.

כל האמור לעיל מותנה בכך שהצעת חוק המדיניות הכלכלית כולה וכן הצעת חוק התקציב יאושרו בוועדת הכספים לא יאוחר מיום ראשון, י' בטבת התשס""ד, 4 בינואר 2004, שעה 24:00.

במהלך הדיונים במליאה יושב ראש הישיבה מוסמך לקבוע: א', איזו הסתייגות היא מהותית ואיזו איננה כזו."
אברהם בורג,"יושב ראש הכנסת, אמרנו."
"היו""ר רוני בר-און",יושב ראש הישיבה. זאת הייתה ההסכמה הקודמת.
דליה איציק,בשום אופן לא.
"היו""ר רוני בר-און",אה. זאת לא הייתה ההסכמה בישיבה הקודמת?
דליה איציק,"קודם כל, למה אתה מרים עלי את הקול?"
"היו""ר רוני בר-און","את אומרת לי: ""בשום אופן לא"". עשרה ימים יושבת ההסכמה הזאת - - -"
דליה איציק,ממש לא. יושב ראש הכנסת. הבדל גדול מאד.
אברהם בורג,"זה הסיכום שהיה בתחילת ההסכמות – אבל זה לא כל כך משנה לך ,אני אגיד לך למה. כי את ההצבעות על הנושא הזה ממילא מנהל רק יושב ראש הכנסת."
קריאות,- -
"היו""ר רוני בר-און","יושב ראש הכנסת – חברים, סליחה, שקט בבקשה. לראייה: כאשר רצינו לציין יושב ראש הכנסת ולא יושב ראש הישיבה, ציינו את זה בסעיף 7, שרק יושב ראש הכנסת עצמו יהיה מוסמך להחליט על הפסקה של הישיבה או נעילתה. זה מה שהיה. רוצים לשנות עכשיו? – מצדי תשנו עכשיו."
חיים אורון,יש לי הצעה שאני מקווה שגם גדעון יקבל אותה.
"היו""ר רוני בר-און",אבל אי אפשר להגיד שזה בשום אופן לא היה.
חיים אורון,"יכול להיות: במקרה של מחלוקת – בסעיף א' – יכריע יושב ראש הכנסת. במקרה של מחלוקת, ייגשו ליושב הכנסת והוא יכריע."
גדעון סער,"אין לי בעיה, אני מסכים. יושב ראש הישיבה יהיה רשאי ואם תהיה מחלוקת, זה יעבור ליושב ראש הכנסת."
קריאה,מה זו מחלוקת?
דני יתום,"מחלוקת זה כשראש הישיבה יגיד: זה לא מהותי, ואנחנו נגיד: זה מהותי."
יולי-יואל אדלשטיין,"עם כל הכבוד, ברמת הפרקטיקה, או שיש סמכות כזאת, או, אם אני אופוזיציה, על כל סעיף אני צריך ללכת ליושב ראש."
"היו""ר רוני בר-און","בוודאי. מה שיקרה – אני אגיד לכם בדיוק – בדיון בהסתייגויות אתם תושיבו את היושב ראש שם ל-24 שעות. זה הכל, זה מה שיהיה."
גדעון סער,לא נכון.
חיים אורון,אתה תראה שלא.
אברהם בורג,"זה הצבעות. זה לא הדיון. רוני, אם היושב ראש למד לקח מהשנה שעברה, הוא לא ייתן לאף סגן לנהל את ההצבעות חוץ ממנו."
"היו""ר רוני בר-און","בהסכמה, בהסכמה - - -"
יולי-יואל אדלשטיין,מה זאת אומרת? אני מבקש שתבהיר את דבריך.
קריאות,- -
יולי-יואל אדלשטיין,"לא, זה לא צחוק. ניסית, ניסית אתי בהתחלה, לא הלך לך - - -"
דליה איציק,"לא לו לא הלך, יולי, לך לא הלך - - -"
יולי-יואל אדלשטיין,"לא. לו לא הלך. זו חוצפה, כי יש סגן אחד שניהל וזה אני."
"היו""ר רוני בר-און",אני חוזר לסעיף 1. הישיבה לא תתחיל ב-13:30.
דליה איציק,בסיכום אתה לא היית. הסיכום היה שרק רובי ריבלין מנהל.
יולי-יואל אדלשטיין,מתי זה היה? בפעם הקודמת? רובי ריבלין היה באולם?
חיים אורון,"אבל יולי, אני לא מבין. קודם כל, זה לגמרי לא אישי."
יולי-יואל אדלשטיין,זה כן אישי. מה זאת אומרת לא אישי?
חיים אורון,"אנחנו אומרים: היושב ראש יחליט. עכשיו, אנחנו אומרים: היושב ראש החליט. עכשיו, נניח שאתה החלטת שזה מהותי ואנחנו, באחת מתוך עשר הסתייגויות אומרים שלא. מותר ללכת ליושב ראש? על זה מדובר פה."
קריאות,- -
יולי-יואל אדלשטיין,ברגע שזה רשום - - -
קריאות,- -
גדעון סער,אנחנו לא יכולים לקבל את זה.
"היו""ר רוני בר-און","לא. ג'ומס, אני לא מקבל את זה. סגן יושב ראש הכנסת לא הולך לשאול ולבקש הוראות מהגננת, עם כל הכבוד. יושב יולי אדלשטיין, מהותית לא מהותית, הוא יכול להחליט, הוא לא פוליטי כמו אחרים. חד משמעית. מה, תעצור את הכל ותלך ליושב ראש? סליחה, עם כל הכבוד לכולם. אני מבין בדיוק מה מפריע. יהיו גם יושבי ראש שינהלו את הישיבה, שהם יקבלו החלטות לטובת צד כזה או אחר. אני לא רואה את הקטע הזה שרצים ליושב ראש לקבל ""רולינג"" בכל מקום."
אברהם בורג,"את חטאי אני מזכיר. כאשר ישבנו אצל היושב ראש במסגרת ועדת הסכמות, הסיכום היה – בעל-פה. לא כתוב ולא שום דבר אחר – שכל החבילה הזאת מוסכמת, אנחנו ננסה להגיע אתו מראש, להצביע בפניו, מתוך החמש מאות או שש מאות הסתייגויות שהגשנו, בלבד - - -"
"היו""ר רוני בר-און","אחרי 12,000 בפעם הקודמת? עשינו צמצום יפה."
אברהם בורג,"כן. הלכנו לכיוון אחר לגמרי, שאנחנו מתמקדים רק בדברים המהותיים, כי את זמן הדיבור קיבלנו בצורה אחרת, מכובדת מאד, בהסכמה. ואז סיכמתי עם היושב ראש, שאני אגיד לו על דעת סיעות הקואליציה, מה מתוך המעט הסתייגויות שהוגשו על ידי האופוזיציה הוא בעינינו מהותי, והוא יחליט על דרך ההצבעה.

 אני לא שמתי לב, כאשר הקראת את הסעיף בשבוע שעבר, שמדובר על יושב ראש הישיבה ולא יושב ראש הכנסת. אני אומר: את חטאי אני מזכיר היום, בסדר? אבל הסיכום אצל היושב ראש היה - - -"
"היו""ר רוני בר-און",אני לא הייתי שם.
אברהם בורג,"לא יודע. הזיכרון שלי הוא קצר מועד. אני אמרתי לו: אני אגיש לך את הרשימה – לפחות ג'ומס היה נוכח בעסק הזה – על מספר לא גדול של דברים שבעינינו הוא קריטי, כי אתה מכיר את הטענה שאני רוצה את הרקורד של ההצבעה בנושאים מסוימים."
רשף חן,"מצוין, אז בוא נכניס את זה להסכמה. יגיש מראש, יחליט מראש, נפתרה הבעיה."
"היו""ר רוני בר-און","לא. מה שאתה אומר עכשיו בנושא של הרקורד של ההצבעה אומר, שהולכים ב""רולינג"" ליושב ראש, על החלטה של סגן יושב ראש הכנסת, מנהל הישיבה, גם על אופן ההצבעה."
אברהם בורג,מלכתחילה. לא בדיעבד.
יולי-יואל אדלשטיין,"אם יש רשימה לפני הזמן, אין לי בעיה עם זה."
"היו""ר רוני בר-און","מצדי, בסדר. אם זאת ההסכמה, זאת ההסכמה. אני לא יכול לקבל דבר כזה. אני אסכים לזה אם חברי בסיעה יסכימו לזה, אבל אני חושב שזה דבר לא נכון. זה להודיע, להניף דגל על ישיבת הכנסת: היום סגנים לא יכולים לכהן בתפקיד. זה בדיוק מה שאתם אומרים."
חיים אורון,"ההצעה שלך, אברום, היא לא מעשית."
אברהם בורג,לא מעשית – לא מעשית.
"היו""ר רוני בר-און","תשמע. מרימים ידיים, כמו שהיה בישיבה הקודמת, היושב ראש רואה שהוא לא יכול לקבוע, אומר: רגע, אלקטרונית? הם צועקים: לא. ידנית? – הולכים ליושב ראש. זה מה שהוא מציע."
אברהם בורג,"רובי לא רצה לכלול את זה בתוך ההסכמה, רק אני אומר לך מה הייתה ההבנה בינינו. אני לא שמתי לב לכך שהיה כתוב יושב ראש הישיבה."
"היו""ר רוני בר-און","אז אני גם מרשה לעצמי הודעה מהסוג שאתה נתת עכשיו על ההתנהלות לקראת הדבר הזה: מעולם לא עלתה אצלי, או מעולם לא עלתה באוזני, האפשרות שיושב ראש הכנסת, הוא ולא אחר, ינהל את כל דיוני ההצבעות. וזה מה שאומר עכשיו התנאי שאתם רוצים להכניס לסעיף 6. זה מה שזה אומר. כי אף אחד מכם לא באמת מתכוון שבכל מקרה שיולי אדלשטיין יגיד לכם: כן מהותי או לא מהותי, נעצור את הכל ונרוץ ל""רולינג"" של רובי. נקודה. ואפשר גם אדלשטיין ואפשר לרדת את כל השבעה למטה. לא לזה הייתה הכוונה, מי שהיה מעלה דבר כזה היה מתבייש להעלות את זה, משום שזה במפורש אי הכרה ביכולת של הסגנים לנהל ישיבה מהסוג הזה. הכוונה ב""יושב ראש"" הייתה – אמרתם: ומה אנחנו נעשה אם פתאום ישב שם איזה יושב ראש ויחליט על הפסקה או יחליט על הפסקת הישיבה? אמרנו: אוקי, זה קרדינלי, על זה יחליט רק היושב ראש. כך התנהלו הדברים. אני לא מוכן לשמוע את זה. אני לא כתבתי את זה, אני סיכמתי את רוח הדברים שהיו פה בדיון. ובדיעבד, גם היום נראה לי שלא הייתי מסכים לסיכום אחר."
אברהם בורג,"תראה, אם אני לא קפצתי בזמן, אז אני צריך לשלם את המחיר."
"היו""ר רוני בר-און",אני לא אומר את זה. אני רוצה שיהיה לכם ברור - - -
אברהם בורג,אבל תראה את הצד שלי.
"היו""ר רוני בר-און","רגע, תן לי משפט. אני לא יכול לתת בהסכמה גושפנקה להחלטה של ועדת הכנסת שאומרת: כל הסגנים – אני לא רוצה להגיד מילה לא מפוארת - - -"
מאיר פרוש,ועל זה אתה מסכים? כי אתה יושב כאן.
"היו""ר רוני בר-און","לא. אני לא חושב כך. על העניין הזה – היושב ראש לא ביקש את זה, ככל שאני יודע."
קריאה,אתה לא חושב שיש סגנים - - -
"היו""ר רוני בר-און","אל תמשוך אותי בלשון. הם סגני יושב ראש הכנסת, מה לעשות?"
אברהם בורג,"ראשית, היו דברים מעולם שיושב ראש ניהל את ההצבעות מהתחלה ועד הסוף."
"היו""ר רוני בר-און","מאה אחוז. זו עדיין אפשרות. בוא נגיע להסכמה הזאת, ותלך תלחש לו לאוזן שלא יקום מהכסא."
אברהם בורג,"קודם כל, אני אומר לך: היו דברים מעולם וזה, אגב, התנהל מהר כפי שרק אפשר. מה יקרה כאן עכשיו? אם אתה רוצה למנוע עוד פעם מצב שעל נושא שלצורך העניין יישב יושב ראש שלא בדיוק שולט בחומר, ולא ישב בוועדת הכנסת כמו סגן היושב ראש חבר הכנסת יולי אדלשטיין, ויבוא לו הסעיף על איזשהו קטע של מריבה במליאה, אתה תוליך לפיצוץ על כל ההסכמות האלה על סעיף שהוא לא חשוב. למה אתה רוצה לעשות את זה?"
דליה איציק,נכון. זה כבר קרה. זה בדיוק מה שקרה.
"היו""ר רוני בר-און","אני אגיד לכם מה הפתרון, במסגרת אותו מתווה שקיים פה על השולחן: יושב ראש הכנסת, מכיוון שהוא יודע שמדובר בסך הכל, ב-24 שעות לכל היותר – לכל היותר, כי אלה הצבעות – הוא בשכלו הטוב ובניסיונו כי רב, במקום לשבת 24 שעות, יתחלק עם האנשים שהוא חושב שכן יכולים לקבל החלטות, לא פוליטיות, שקולות, מנוסות, רציניות. אז הוא לא ייתן לכל שמונת הסגנים. אנחנו גם יודעים שהיושב ראש לא תמיד, בכל עניין, נותן לכל הסגנים. יש לו שכל לחלק את זה בין הסגנים שהוא חושב. אבל זו הדיסקרציה שלו, לא שלי."
דליה איציק,"יושב ראש הוועדה, כולם באמת משקיעים כל כך הרבה זמן שהתקציב הזה לא ינפיק לא הצבעות כפולות, ולא צעקות, ולא זה – שהיחסים במסגרת קואליציה-אופוזיציה יישארו יותר מאשר סבירים. אנחנו הרי לא רוצים לשבר את הכלים. בגלל זה היו הסכמות.

 תראה, אסור שברגע האחרון אנחנו נתייאש. אתה השקעת בזה הרבה מאד מאמצים וזה הרגע האחרון. הרי מה קרה בעבר? הרי אתה היית שותף לכל זה. בעבר קרה, זה לא נעים, זה נפל על יולי, שהוא באמת איש מקסים, ונחמד - - -"
"היו""ר רוני בר-און",אבל למה את משמיעה את זה באוזני?
דליה איציק,כי אתה יושב ראש הוועדה.
יולי-יואל אדלשטיין,"מבחינת התקנון, מה נפל?"
דליה איציק,"נפל על יולי. זהו, אל תגרום לי לדבר יותר. אני באמת מחבבת אותך."
יולי-יואל אדלשטיין,"אז אל תגידי. מה, כי לא נתתי לך לעלות לדבר מעל הדוכן? זה כל הסיפור?"
דליה איציק,"היושב ראש לא ניהל את כל הישיבה, אתה זוכר. גם הוא, גרונו בגד בו, יש שלפוחיות, יש כל מיני דברים. בן-אדם. במצב כזה, עלול שיהיה מצב שבדיוק באותו רגע שאנחנו רוצים, יהיה פיצוץ. זה מה שהיה בדיוק – הרי אתה יודע – בפעם שעברה. מה אנחנו טוענים? אם אתה נותן לרובי ריבלין, ואם הוועדה מחליטה, זה בלי להוריד מערכם של הסגנים. אלה יהיו ההסכמות. הרי מה מהותי ומה לא זה מהות התקציב."
"היו""ר רוני בר-און","דליה, התמונה הזאת, אני אומר לך, רצה לי מול העיניים, אני יודע בדיוק לתאר לך מה יהיה. אנחנו כולנו עכשיו מתחילים להגיד שאנחנו מגיעים להסכמות, כמו באיזה ירח דבש. לדינמיקה בתוך הדיון יש כוח משל עצמה. תוך כדי הדיון אלה ""ייתבעסו"" ואלה ""ייתבעסו"" ולאלה יהיה מפח נפש ולאלה יהיה מפח נפש. הנשק שאני מניח פה כנשק שקיבל גושפנקא לעצור כל הצבעה ולרוץ ליושב ראש – אני לא אוכל להאשים אותך אם מישהו מכם ינצל אותו. גם אם תבחרו מישהו שלא היה פה בחדר, ושלא יצטרך להסתכל לנו בעיניים ולהגיד: אבל הבטחת לנו שלא יהיה קרקס. וייעשו כל הצבעה קרקס."
דליה איציק,"מצד שני אתה נותן לכל השמונה, בעצם, שרירות לב להחליט מה מהותי ומה לא. גם זה – צריך נוסחה שהיא סבירה."
"היו""ר רוני בר-און","אז הנה, נתתי לך את הנוסחה. הנוסחה מחזירה as is, כמו שאת רוצה, את כל החבילה ליושב ראש. היושב ראש קורא את זה: אה. רק יושב ראש הישיבה? – אני יושב ראש הישיבה 24 שעות. במסגרת הקיימת, ליושב ראש יש אפשרות למנוע את כל מה שאת אומרת – הוא יושב 24 שעות. אז הוא גם יושב ראש הישיבה והוא המוסמך. אבל אם הוא אומר: אני לא יכול לשבת 24 שעות כי השלפוחית והגרון והכל והכל והכל, אני נותן רבע שעה ואני הולך לשירותים, אני נותן שעתיים כדי לנוח. אני נותן שעתיים פעמיים כדי לנוח – למי שאני חושב שאני לא אעשה לו אובר ""רולינג"". יולי, אתי לבני, מוחמד ברכה, מי שלא יהיה. היושב ראש יחליט. אני שם את הראש שלי על הגיליוטינה, נתנו לי את הסמכות ואני מחלק את הזמן הזה בין אנשים שיהיה מה שיהיה. יבואו אלי דליה, ואברום ודני יתום ויצעקו, ואני לא אתן אובר ""רולינג"". זכותו של היושב ראש, הנה לך הפתרון הקלאסי. אני לא מחליט מי יושב על הכס. מי שיושב על הכס – היושב ראש מחליט. רוצה 24 שעות? – שב 24 שעות. רוצה להאציל מסמכותך לאנשים שאתה בטוח שבמקרה הכי קיצוני אתה לא היית מתערב בשיקול דעתם? – אני מתערב אתך, בלי לדעת, אני מתערב אתך, ששום אובר ""רולינג"" על החלטה של יולי אדלשטיין היושב ראש לא יקבל. יהיה אשר יהיה."
גדעון סער,נכון.
"היו""ר רוני בר-און","גם אם הוא יחשוב שהוא טועה, כדי לגבות אותו כסגן יושב ראש הכנסת הוא יקבל את ההחלטה שלו."
גדעון סער,נכון מאד.
"היו""ר רוני בר-און","לכן, אני נותן לך את הפתרון הקלאסי: זה חוזר ליושב ראש. שיושיב את עצמו, שיכבול את עצמו לכסא ל-24 שעות. אם הוא לא רוצה – על אחריותו, על הרפיוטישן שלו. הוא ממנה איש שלא יהיו לו סקנדלים אתו. קבלי את זה."
מיכאל גורלובסקי,"אם ללכת לפי ההצעה של החברים הנכבדים ממפלגת העבודה, צריך לבטל לגמרי את הסגנים של היושב ראש. זו פשוט הצעה מצחיקה בעיני. יש מוסד כזה של סגנים, אז צריך לכבד את המוסד הזה. מדברים פה על יולי כמקרה קונקרטי - - -"
"היו""ר רוני בר-און","היה נוח לכולם לדבר על יולי, כי ההערכה ליולי היא באמת, חוצה מחנות. כך אני מאמין. בבקשה, דני."
דליה איציק,- - אלי בן-מנחם.
"היו""ר רוני בר-און","אלי בן-מנחם? אני בחיים לא אערער על החלטה של אלי בן-מנחם, מותר לי לומר בשמחה?

 אל תלכו מפה, יש פה בקשה של הממשלה לפטור מחובת הנחה למשהו. כן, דני."
דני יתום,אני מבין שאפשר להציג מראש ולהניח מראש על שולחן היושב ראש וסגני היושב ראש רשימה של כל ההסתייגויות המהותיות.
חיים אורון,לא.
דני יתום,למה לא?
"היו""ר רוני בר-און","דני, אני אומר לך: פעם אחת, לא. פעם שניה, יש דינמיקה של דיון. הרי יקפוץ אחד, יגיד: היושב ראש, זה מהותי, לא מהותי, יעשו טררם עם העניינים האלה. למה לנו לבזות את הישיבה?"
דני יתום,חלקית אפשר להגיד?
"היו""ר רוני בר-און","לא. צר לי. בבקשה, רשף חן."
רשף חן,"יש פה דברים שהם ""און דה רקורד"" ודברים שהם ""אוף דה רקורד"". אני מבין ש""אוף דה רקורד"" אפשר להתחיל מראש. ""און דה רקורד"" לא."
"היו""ר רוני בר-און",אני לא יודע להגיד את מה שאתה אומר.
רשף חן,"שמעתי, פשוט, את אברום אומר את הדברים."
"היו""ר רוני בר-און","מאה אחוז, להגיד את זה פה – אפשר. הלכה למעשה, בשטח – זה יברח מקונטרול אחרי שעה."
רשף חן,אולי אפשר שרק אברום יוכל - - -
"היו""ר רוני בר-און",אז זה לרתק אותו ל-24 שעות.
רשף חן,כן. באותה מידה.
אברהם בורג,אין בעיה.
רשף חן,האופוזיציה אז סומכת על יושרתו של יושב ראש הכנסת - - -
"היו""ר רוני בר-און",אני לא יכול לקבוע את זה בהחלטה של ועדת הכנסת.
רשף חן,"ואני אומר את זה גם על רקע זה שאני יודע ש""אוף דה רקורד"" - - -"
"היו""ר רוני בר-און","תראה, כל התיקונים האלה להוסיף – מי מוסמך לקרוא שזה מהותי או לא, מי מוסמך לבקש אובר ""רולינג"" – אתה מבין שברגע שאנחנו יוצאים מהחלטה עקרונית ועוברים לשמות, אנחנו – סליחה שאני הולך לביטויים לא פרלמנטריים – עושים ""פרטצ' מהעניין?"
חיים אורון,"אדוני היושב ראש, כל הנושא הזה אין לו בעיני כל כך הרבה חשיבות. כל חברי הכנסת יישבו במליאה 24 שעות, כולל היושב ראש. אף אחד לא ילך פה לנוח. ההצבעות יתקיימו ברצף מ-10 בבוקר עד שהן יסתיימו, וכל חברי הכנסת יהיו באולם. נכון שליושב ראש יש מטלה יותר קשה, כי הוא גם צועק ומדבר, אבל זה הכל. וגם ראיתי, כשהוא לא ישב למעלה הוא ישב למטה."
"היו""ר רוני בר-און",לא כל הזמן.
חיים אורון,"לכן, מבחינתי יהיה רשום פה מה שיהיה רשום פה, יתחילו ההצבעות וירוצו. זה הכל. -"
"היו""ר רוני בר-און","דליה, תראי, אני מנסה להסביר לך בשלושה משפטים למה את יוצאת ומלוא תאוותך בידך. כתוב פה שיושב ראש הישיבה מוסמך לקבוע. לא קבענו מי יושב ראש הישיבה. אם רובי חושב שזה עושה לו בלגן, שהוא שם שם סגן, הוא יישב את כל הישיבות. אם הוא עדיין חושב שזה עושה לו בלגן, אבל הוא מוכרח לשחרר את עצמו לחלק מן הזמן, הוא קובע לעצמו את הסגנים שהוא סומך עליהם. ואז אני מבטיח לך שמבחינתך את מקבלת החלטה של היושב ראש, או החלטה שהיושב ראש ממילא לא היה מתערב בה. אז התוצאה יוצאת התוצאה שלך, שהסמכות העליונה – או הסמכות העליונה ואלה שהוא סומך עליהם – הם אלה שקובעים מה מהותי ומה לא מהותי.

 אפשר לעבור עם זה הלאה? תודה.

במהלך הדיונים במליאה יושב ראש הישיבה מוסמך לקבוע: א', איזו הסתייגות היא

 מהותית ואיזו איננה כזו. ב', את אופן ודרך ההצבעה, ידנית, שמית או אלקטרונית, על

 ההסתייגויות ועל סעיפי החוקים עצמם.

רק יושב ראש הכנסת עצמו יהיה מוסמך להחליט על ההפסקה של הישיבה או נעילתה.

איפה ואיך אנחנו מכניסים את העניין הזה שאין הצבעות בזמן הצום?"
אברהם בורג,אנחנו מסכימים וגמרנו. על דעת המקום ועל דעת הקהל.
מאיר פרוש,"אם אנחנו מסכימים פה שאין הצבעות בצום, זה בסדר."
גדעון סער,אני לא יודע מתי יצביעו על הפיצולים.
"היו""ר רוני בר-און","גדעון, אני לא יכול לרבע בשבילכם את העיגול הזה. אתם מביאים לי תרנגולת ואומרים לי: תגיד שזו זברה."
חיים אורון,מה הבעיה של גדעון?
"היו""ר רוני בר-און",הבעיה של גדעון היא מתי יצביעו על הפיצולים.
חיים אורון,"חבר'ה, רואים שאתם לא מצויים בזה: אין בעיה של הצבעה על הפיצולים. אפשר להצביע על הפיצולים מחר בשמונה בבוקר, הלילה בארבע בבוקר, בשתים עשרה בלילה ובכל שעה שאתם רוצים, משום שהם מניחים על השולחן כבר – הדיון מתחיל – שלושה ארבעה פרקים שאין בהם פיצולים. הנושאים של הפיצולים נמצאים בפרקים אחרים, שייגמרו את הוויכוחים הקואליציוניים - - -"
"היו""ר רוני בר-און","תודה, תודה. התנאי הזה, שההצבעה על הפיצולים היא מחר בארבע בבוקר או בשמונה בבוקר, הוא לא הפרת התנאי שלהניח את הכל עד היום ב-24:00."
אברהם בורג,זה חייב להיות מונח עד היום ב-24:00.
יצחק כהן,אי אפשר. הם לא גמרו את הדיונים.
"היו""ר רוני בר-און","אתה מבין? הם נותנים לי ביד אחת, לוקחים לי ביד שניה."
חיים אורון,"רוני, אתה מסבך את העניינים סתם."
"היו""ר רוני בר-און","מאה אחוז, יכול להיות שאני מסבך, רק אני יודע מה יקרה במליאה. ואז אני אהיה השייגץ."
חיים אורון,"סליחה. אם יושב ראש ועדת הכספים בא עד 24:00 ומכריז על הפיצולים, מבחינתנו הפיצולים מונחים. מבחינתנו, תחליטו מתי להצביע. הרי יש עכשיו שלושה נושאים שצריכים לסיים אותם עד 24:00. זה חוק ההסדרים, חוק התקציב והמסגרות. אלה שלושת הדברים שוועדת הכספים צריכה לסכם אותם. אם ועדת הכספים לא מסכמת אותם עד 24:00, התהליך נעצר. אין הצבעה. אם הוא מביא את זה – אין בעיה."
"היו""ר רוני בר-און","בסדר. נא להוסיף לסעיף 5, אנה, תרשמי בבקשה, פסקה חדשה: נתמלא התנאי האמור בסעיף זה - - -"
אנה שניידר,כתוב שם: כולל הצעת החוק כולה.
אברהם בורג,נכון. כולל הפיצולים.
"היו""ר רוני בר-און","נתמלא התנאי האמור בסעיף 5 זה, לא ייראו בקיום ההצבעות על הפיצולים לאחר המועד הנקוב בסעיף זה, הפרת התנאי באופן המצדיק הפסקת הישיבה."
אנה שניידר,"ככה, אני קוראת את כל הסעיף: ""5. כל האמור לעיל מותנה בכך שהצעת חוק המדיניות הכלכלית כולה וכן הצעת חוק התקציב, יאושרו בוועדת הכספים לא יאוחר מיום ראשון, ה-4 בינואר בשעה 24:00. נתמלא התנאי האמור בסעיף זה, לא ייראו בקיום ההצבעות על הפיצולים בהצעת חוק המדיניות הכלכלית לאחר המועד הנקוב בסעיף זה, הפרת התנאי המצדיקה את הפסקת הישיבה""."
אברהם בורג,כלומר שקודם צריך אישור ואז פיצול? כן? אני רוצה להבין את הנוהל שיהיה בוועדת הכספים.
"היו""ר רוני בר-און",נכון.
אברהם בורג,"הגענו ל-23:59, צריכים להצביע על כל ההצעות כולן. אושרו – ההצבעה הבאה היא פיצולים."
"היו""ר רוני בר-און",נכון. למעלה. במליאה. הוועדה גומרת.
אברהם בורג,"כן, אבל קודם כל אני מקבל את ההצבעה כולה ואז את הצבעת הפיצולים."
"היו""ר רוני בר-און",ההצבעה על הפיצולים במליאה.
חיים אורון,הוועדה סיימה את עבודתה.
אברהם בורג,"הוועדה אישרה את הכל, ואז עולים למעלה להצבעה על הפיצולים. ובעיקר שהוועדה, עד 23:59, גמרה את הכל."
קריאות,נכון.
"היו""ר רוני בר-און","קפיטו? הכל ברור? מישהו יש לו שאלה לשאול?

 יופי, אנחנו עוברים להצבעה. רגע, רגע. אנחנו צריכים לתקן. אנחנו לא יכולים להתחיל ב-13:30, כמו שאתם רואים - - -"
אנה שניידר,למה? התחילו.
"היו""ר רוני בר-און",התחילה המליאה?
גאולה רזיאל,התחילו כבר. היו צלצולים.
דוד טל,"כשאנחנו יושבים פה? אני לא שומע את השר, איך אני אוכל להתייחס אליו."
חיים אורון,במה התחילו?
"היו""ר רוני בר-און",הדיון במליאה התחיל?
דליה איציק,מה התחיל דיון במליאה?
"היו""ר רוני בר-און","רגע, רגע. תכף אנחנו נשמע את המזכירות. יכול להיות שלא צריכים בכנסת לא קואליציה וגם לא אופוזיציה."
דליה איציק,- - ככה זה מתנהל.
"היו""ר רוני בר-און",יכול להיות שבאמת לא צריך חברי כנסת בכנסת.
חיים אורון,"באמת אולי לא צריך, לא קואליציה ולא אופוזיציה."
"היו""ר רוני בר-און",יש לי רעיון: אנחנו נוציא את חברי הכנסת לוועדה חיצונית.
אברהם בורג,הירשזון מדבר על החוק.
"היו""ר רוני בר-און",הירשזון מדבר על החוק במליאה?
דליה איציק,הירשזון מדבר על החוק במליאה - - - זה פיצוץ של כל הסיכום.
"היו""ר רוני בר-און",זה לא ייאמן.
דליה איציק,זה לא ייאמן. יש גבול וגם מחרבנים עליו. אני פשוט לא מאמינה למה שאתם עושים.
"היו""ר רוני בר-און",תפתחו לי את הטלוויזיה.
חיים אורון,אתה ראית דבר כזה? תראה מה שהם עושים לכולם. לא היה דבר כזה בחיים.
חיים אורון,אבל מה התחיל למעלה?
דני יתום,"הירשזון מציג את החוק.

 (צחוק באולם)"
קריאה,יש גבולות לכוח. יש גבולות לכוח.
גדעון סער,"אבל אמרת לו פה, ב-13:30. בנוכחותו. ביקשת ממנו. אמרנו לו. אמרנו לו ללכת להציג. מישהו אמר לו משהו אחר?

הישיבה ננעלה בשעה: 13:45."
